### Amire figyelj a cikk(ek) olvasásakor

<details>
<summary>Az ilyen háromszög (mint itt balra) - és mellette levő szöveg, mint ez is - kattintható. Ha rákattintasz, további szöveg jelenik meg.</summary>
&nbsp;
  
Így sokkal áttekinthetőbben olvashatók a bejegyzések. Idővel nagyon sok szöveg lesz itt...
  <details>
  <summary>Emellett, érdekesek lehetnek a plusz gondolatuk... </summary>
  &nbsp;
    
  ...önmagukért is, de a cikk szerkesztésekor nem gondoltam úgy, hogy feltétlenül szükség van rájuk a fő mondanivalóm megértéséhez.
 </details> 
</details>

[id0]: ## "Az ilyenkor megjelenő információ tartalma pedig  
\- vagy tényekből, hivatkozásokból áll  
\- vagy magyarázza, hova vezet a link, ha a szöveg kattintható és rákattintanál,  
\- esetleg pusztán plusz gondolatok, viszont nem volt lehetséges vagy alkalmas megoldani ilyen háromszöggel, mint fentebb használtam."

[A szöveg bizonyos részeinél még további magyarázat érhető el, ha az egérkurzor a szövegrész fölött helyezkedik el. ***Ezek a szövegrészek jellemzően úgy néznek ki, mintha kattinthatóak lennének.***][id0]

### Politikai péntek
Rövid, politikát érintő hozzászólásaimat igyekszem hetente pénteken közzétenni, mégpedig először a facebook profilomon és azok kívül elmentem itt. 
A korábbiak (elvileg) megtalálhatók a profilomon visszatekerve (is), de bízom benne, hogy kényelmesebb lehetőség lesz itt keresni alább.

[miertoszdmeg]: ## "Arra jó eséllyel évezredeket is hiába várnánk, hogy bármelyik nagy cégnak akár az algoritmusa, akár a munkatársai a nekünk tetsző gondolatokat hozzák helyzetbe. Ők ugyanis ehhez túlságosan el vannak foglalva azzal, hogy a *nekik* tetsző gondolatokat terjesszék. :)"

[Ha tetszik egyik vagy másik gondolat és/vagy azt szeretnéd, hogy másokhoz is eljusson, akkor a megoldás egyszerű: juttasd el TE másokhoz.][miertoszdmeg]

Előbb néhány tematikus lista, aztán lejjebb 

## Témák szerint



## Időrendi sorrend (legfrissebbek legelöl)

[lnk20240920]: https://github.com/meritamas/cikkek/blob/main/2024.06.14.-politikai-pentek.md#20240920 ""
[2024.09.20. Kire szavazzunk? - IV. Környezetvédelem vagy klímavédelem?][lnk20240920]

[lnk20240913]: https://github.com/meritamas/cikkek/blob/main/2024.06.14.-politikai-pentek.md#20240913 ""
[2024.09.13. Donald John Trump. És a szeptember 10-i Trump-Harris vita.][lnk20240913]

[lnk20240906]: https://github.com/meritamas/cikkek/blob/main/2024.06.14.-politikai-pentek.md#20240906 ""
[2024.09.06. Kire szavazzunk? - III. Identitás.][lnk20240906]

[lnk20240830]: https://github.com/meritamas/cikkek/blob/main/2024.06.14.-politikai-pentek.md#20240830 ""
[2024.08.30. Kire szavazzunk? - II. - Csadádjaink és közösségeink fizikai biztonsága. Ukrajnai háború. Migráció. Szervezett bűnözés. Hatalomközpontosítás.][lnk20240830]

[lnk20240816]: https://github.com/meritamas/cikkek/blob/main/2024.06.14.-politikai-pentek.md#20240816 ""
[2024.08.16. Kire szavazzunk? - I.][lnk20240816]

[lnk20240809]: https://github.com/meritamas/cikkek/blob/main/2024.06.14.-politikai-pentek.md#20240809 ""
[2024.08.09. Információ. Döntések. Befolyás a világra.][lnk20240809]

[lnk20240802]: https://github.com/meritamas/cikkek/blob/main/2024.06.14.-politikai-pentek.md#20240802 ""
[2024.08.02. Energia.][lnk20240802]

[lnk20240726]: https://github.com/meritamas/cikkek/blob/main/2024.06.14.-politikai-pentek.md#20240726 ""
[2024.07.26. Propaganda.][lnk20240726]

[lnk20240719]: https://github.com/meritamas/cikkek/blob/main/2024.06.14.-politikai-pentek.md#20240719 ""
[2024.07.19. A vallás szerepe.][lnk20240719]

[lnk20240712]: https://github.com/meritamas/cikkek/blob/main/2024.06.14.-politikai-pentek.md#20240712 ""
[2024.07.12. Brexit. Brit konzervatív politika. Nigel Farage.][lnk20240712]

[lnk20240628]: https://github.com/meritamas/cikkek/blob/main/2024.06.14.-politikai-pentek.md#20240628 ""
[2024.06.28. Hány nő legyen az Európai Bizottságban... vagy más vezető testületekben?][lnk20240628]

[lnk20240614]: https://github.com/meritamas/cikkek/blob/main/2024.06.14.-politikai-pentek.md#20240614 ""
[2024.06.14. A szlovákiai EP választás eredménye úgy nagyjából szerintem tükrözi a közakaratot - I.][lnk20240614]

## Bejegyzések (olvashatók a háromszögre kattintva)

<details>
<summary>Az ilyen háromszög (mint itt balra) - és mellette levő szöveg, mint ez is - kattintható. Ha rákattintasz, további szöveg jelenik meg.</summary>
&nbsp;
  
Így sokkal áttekinthetőbben olvashatók a bejegyzések. Idővel nagyon sok szöveg lesz itt...
  <details>
  <summary>Emellett, érdekesek lehetnek a plusz gondolatuk... </summary>
  &nbsp;
    
  ...önmagukért is, de a cikk szerkesztésekor nem gondoltam úgy, hogy feltétlenül szükség van rájuk a fő mondanivalóm megértéséhez.
 </details> 
</details>

[magyarazat]: ## "Az ilyenkor megjelenő információ tartalma pedig  
\- vagy tényekből, hivatkozásokból áll  
\- vagy magyarázza, hova vezet a link, ha a szöveg kattintható és rákattintanál,  
\- esetleg pusztán plusz gondolatok, viszont nem volt lehetséges vagy alkalmas megoldani ilyen háromszöggel, mint fentebb használtam."

[A szöveg bizonyos részeinél még további magyarázat érhető el, ha az egérkurzor a szövegrész fölött helyezkedik el. ***Ezek a szövegrészek jellemzően úgy néznek ki, mintha kattinthatóak lennének.***][magyarazat]

###  2024.09.20.

<details><summary>Kire szavazzunk? - IV. Környezetvédelem vagy klímavédelem?</summary>
&nbsp;
  <details><summary>Előzmény(ek):</summary>
  
[lnk2024092020240816]: https://github.com/meritamas/cikkek/blob/main/2024.06.14.-politikai-pentek.md#20240816 ""
[lnk2024092020240830]: https://github.com/meritamas/cikkek/blob/main/2024.06.14.-politikai-pentek.md#20240830 ""
[lnk2024092020240906]: https://github.com/meritamas/cikkek/blob/main/2024.06.14.-politikai-pentek.md#20240906 ""
[2024.08.16. Kire szavazzunk? - I.][lnk2024092020240816]   
[2024.08.30. Kire szavazzunk? - II. - Csadádjaink és közösségeink fizikai biztonsága. Ukrajnai háború. Migráció. Szervezett bűnözés. Hatalomközpontosítás.][lnk2024092020240830]  
[2024.09.06. Kire szavazzunk? - III. Identitás][lnk2024092020240906]     
</details>

Úgy tűnik, **divat manapság** katasztrófális következményekkel járó klímaváltozás miatt aggódni. Úgyszintén a **korunk meghatározó divatáramlatának tűnik** az előbbiek miatt a szén-dioxidkibocsátásra (esetleg a tehenek által a légkörbe fingott metánra) összpontosítani.
  
A szén-dioxidról fontos tudni, hogy természetes anyag. **Amióta növények és állatok vannak a földön, azóta igaz, hogy a növények a légkörből szén-dioxidot vesznek fel és oxigént bocsátanak ki, míg az állatok oxigént vesznek fel és szén-dioxidot bocsátanak ki.** Ez egy természetes körforgás. Úgyszintén igaz, hogy a **klíma mindig is változott - volt már melegebb is, de hidegebb is**, mint most.
  
[miertnemprogressziv3910]: ## "Ha valaki azt mondja, hogy 'globalista' vagy 'posztmodern (baloldali)', sokan ugyanarra a jelenségre/csoportra gondolunk, mint ha a 'progresszív' szót használnám. Sokan ma már a 'liberális' szó alatt is ugyanezt értik.
Azért az idézőjel, mert én nem tekintem ezt az irányzatot progresszívnek. Könyvet tudnék írni róla, hogy miért illene rá a 'regresszív' szó jobban."
Persze, az ember tevékenysége során jelenleg eléget sokmindent. A legutóbbi évszázadokban a fák és a felszínen található más anyagokon túl elégetjük **a föld alól kitermelt szenet, kőolajat és földgázt** is, amelyek **sok szenet tartalmaznak, és égésükkel a korábban különböző folyamatok útján a légkörből kivont széndioxid visszakerül a levegőbe**. Ennek hatása a Föld klímájára nem elhanyagolható. Így persze jó, ha odafigyelünk a széndioxid-kibocsátásunkra, és eddig a pontig el tudom fogadni a ["progresszív"][miertnemprogressziv3910] álláspontot. Amit hozzátennék - és amiben valószínűkeg különbözünk -, a következő. Nem engedhetjük meg magunknak, hogy **túlságosan a szén-dioxidra összpontosítsunk, mert sokkal rosszabb dolgokat is bocsátunk ki a környezetbe**, illetve teszünk a természettel.
  
Néhány példa:
<details><summary>Az életterünk és a környezetünk <b>toxikus fémekkel</b> (higany, ólom, kadmium, arzén, antimon stb.) való <b>szennyezése</b>.</summary>
Jó lenne odafigyelni, mert egyes kutatások szerint már most is egy nagyságranddel (legalább 10x) nagyobb mennyiségben vannak jelen ezek az elemek a természeti környezetben, mint kétszáz évvel ezelőtt. Erős mérgekről van szó, amelyek megbetegíthetik az embert, már mikrogramos mennyiségben is. Ez a hatása az emberi szervezetre ismert - nyilván hasonlóan hat az állatokra is.

  
[magyarnehezfemcsoportlink307]: https://www.facebook.com/groups/389371771504051 ""
Itt Andrew Cutler, Boyd Haley, illetve követőiknek a munkásságát ajánlom jó szívvel az Olvasó figyelmébe. Kiindulási pontként egy magyar nyelvű facebook csoport [elérhető ide kattintva][magyarnehezfemcsoportlink307]. 
</details>

<details><summary><b>A mezőgazdasági tevékenység romboló (mellék?)hatásai</b>.</summary>
Jobb példa nem kell, mint a GMO-s ültetvények gyomirtószere, a glifozát, amely tulajdonképpen egy erős antibiotikum, ami elpusztít a növényeken kívül rengeteg más élőlényt is, ami a talajban él(t)...az állatokkal/emberrel szimbiózisban élő mikroorganizmusok pusztításával megbetegíti a gazdaszervezetet is... jelenleg is óriási földfelületekre szórják, s jó eséllyel lassan mindenben ott lesz.

[mesterkarolyeloadas710]: https://www.youtube.com/watch?v=_VavLqsyI6w&pp=ygUYbWVzdGVyIGvDoXJvbHkgZ2xpZm96w6F0 ""
Itt Mester Károly munkásságát ajánlom jó szívvel az Olvasó figyelmébe. Egy előadása [elérhető ide kattintva][mesterkarolyeloadas710].
</details>

<details><summary><b>Az erdőirtások</b>. (Az erdők szén-dioxidkörforgásban betöltött szerepe csak egyike az igen fontos szerepeiknek.)</summary>
  
Egy érdekes összefüggés a klímavédelemmel a fosszilis energiahordozók démonizálásához kapcsolódóan látható be.  
Mivel csökkenteni akarták a fosszilis energiahordozók felhasználását, kitalálták, hogy a benzinbe keverjenek ún. **bioetanolt**. Biztos észrevettük a legtöbben, hogy az egyik benzin E5-ös, a másik meg E10-es. Nos, az "E" után levő szám jelöli, hogy abban a benzinben legalább mekkora hányadot tesz ki a bioetanol. 
  
Tehát óriási földterületeken jelenleg azzal a céllal zajlik növénytermesztés, hogy a termésből aztán etanolt állítsanak elő, amit többek között gépkocsijaink motorjainban elégetünk.  
  
[miertrosszeztkeppen458]: ## "Nem kiöntjük a fürdővízzel a gyereket is, amikor a klímavédelem végett olyasmit csinálunk, amitől kevesebb lesz az erdő a Földön?"
Aki tanult már közgazdaságtant (aki nem, annak alapszinten mindenképp ajánlanám), lehet elképzelése arról, mit jelent ez az erdőkre nézve. Röviden: [**a folyamat abba az irányba hat, hogy kevesebb legyen az erdőkből, mert kell a terület mezőgazdasági földnek** (többek között) a bioetanolgyártás végett][miertrosszeztkeppen458]. 
</details>

<details><summary><b>A deutérium</b> (a hidrogén nehéz izotópja) által jelentett probléma</summary>

  A deutériumot tudtommal leginkább az atomreaktorok termelik. A hidrogénnek ez a nehéz izotópja nem ugyanúgy viselkedik az állati/emberi szervezetben, mint a legelterjedtebb, "könnyű" hidrogénizotóp. A "nehéz" változattól ugyanis megsérülhetnek, meghibásodhatnak a sejtjeinkben működő mitokondriumok, amelyeknek az életben maradásunkhoz is szükséges energia termelésében van jelentős szerepük. Tehát, **minél nagyobb arányban van jelen a deutérium, annál valószínűbb, hogy egyik vagy másik mitokontrium tönkremegy**. **Ha elég sok mitokondrium megy tönkre egy sejtben, akkor az a sejt elpusztul vagy elrákosodhat.** A környvezetünkben (a vizekben, óceánban, esővízben stb.) a deutérium-arány növekvő tendenciát mutat.

[boroslacilink492]: https://www.laszlogboros.com/ ""
Prof. Dr. Boros László az egyik kutatója a deutérium  élő szervezetek játszott szerepének. Munkásságáról további információ [található ide kattintva][boroslacilink492].
</details>
  
<details><summary><b>Lassan tele van műanyaggal a világ.</b></summary>
A mikroműanyagszemcsék olyan helyekre is bejutnak, amire nem is gondolnánk.</details>

A fent általam felsorolt szempontok mind teljesítik azt a feltételt, hogy ***amennyiben az emberiség tovább csinálja azt, amit eddig, akkor évtizedes-évszázados távlatban nagy veszélyt jelenthet a túlélésünkre, óriási pusztítás mehet végbe, illetve a Föld alapvető természetes folyamatai változnak meg***.

[nemvoltezmindigigylink4109]: https://www.facebook.com/notes/3713493695350634/ "Nem volt ez mindig így. Volt, amikor nagyon is sokat olvastam belőlük. A pár éve, a különféle vélemények és azok indoklása-alátámasztása meghallgatása után megfogalmazott véleményem olvasható az alábbi linken elérhető listán szereplő néhány cikkemben is."
**Ha tehát környezetvédelem, akkor én egy komplex megközelítés híve vagyok**, és nem olvasom sokáig az olyan szövegeket, amelyek [egyoldalúan a szén-dioxid vagy a klímaváltozás jelentette fenyegetésre összpontosítanak][nemvoltezmindigigylink4109].

**Mivel fontos ez a téma, az e téren vallott politikai kijelentéseket figyelembe veszem, amikor arról döntök, támogassak-e vagy ne egy adott politikai erőt/jelöltet.**
  
</details>

###  2024.09.13.

<details><summary>Donald John Trump. És a szeptember 10-i Trump-Harris vita.</summary>
&nbsp;
  
Első ránézésre ez a poszt csak azoknak érdekes, akiket érdekel az USA belpolitikája. **Ha mélyebben belegondolunk, érdekes lehet mindannyiunk számára.** Hogy miért is lehet hasznos az USA politikáját valamennyire figyelnünk, arról a következő hetek valamelyikében szándékom részletesebben írni.
  
**Kicsoda Trump?**

<details><summary>Jelen sorok írójának véleménye szerint <v>a jelenlegi USA-béli politikai küzdelmekben Donald Trump a jófiúk egyike</b>. </summary>

[vivekvideo89]: https://www.youtube.com/watch?v=OC5xnfFmXpc "Én magam sem hallgattam még meg, de ismerem Vivek mondanivalóját, amit sokszor jól kifejtett már, és az előadói stílusát is. Biztos vagyok benne, hogy jól érthetően kifejti itt is azt, ami miatt idézem. A videó kiválasztásakor fontosabbnak véltem, hogy minél frissebb legyen."
**A jelöltek közül csak Trump az, akinek legalább szándékában áll a politikájával az átlagemberek életfeltételeit** (is) **javítani, aki számára ez legalább egy kicsit is fontos. A másik oldalon pedig egy elit által működtetett gépezet áll, amely nem törődik az emberekkel** (úgy általában), csak az ő saját embereikkel. Azoknak, akik értik az angol beszédet, talán a legjobb hivatkozás most [az alábbi videó][vivekvideo89].

[melyikkenedynyil85]: ## "Szinte bármelyik és bármilyen témában. Egy nagy tudású, sokat tapasztalt, bátor emberről van szó, és igen sok visszás társadalmi jelenség ellen küzdött már a nyilvánosság előtt is."
Érdekesek lehetnek még [ifjabb Robert Kennedy nyilatkozatai][melyikkenedynyil85] is.  

[sajatirasomra65]: https://duna24.sk/blog/2021/01/08/az-igazsag-odaat-van-a-2020-as-usa-beli-elnokvalasztas-eredmenye/ ""
Azok számára, akik pl. nyelvi akadályok miatt nem tudják megismerni Vivek és Kennedy gondolatait, de tudni szeretnék, hogy miért gondolom azt amit írtam, jól érthető korábbi magyar nyelvű írásaim alapján (szívesen küldök linkeket szükség szerint). Hacsak egyet olvas el az ember, talán ez [az itt linkelt cikk][sajatirasomra65] foglalja össze a legjobban.  
A cikk Trump 2020-as verségének hátterére fókuszál. Van benne sokminden, ami most már nem fontos. Viszont még ma is úgy gondolom, hogy az USA-béli politika mozgatórugóit jól összefoglalja.  
A hétköznapokban ugyanis eléggé ködösnek látszik minden, nehéz rájönni, mi is történik igazából. Általában a kulcsfontosságú események kapcsán, a válságok idején lehet igazán megismerni a folyamatok/bizonyos szereplők ténykedésének igazi lényegét, céljait. Ehhez pedig mindenképp ki kellene választani egy ilyen eseményt. Az 2020-es választás utáni küzdelmek mindenképp ilyen eseménynek számít.
  
**Kamala is az említett gépezetnek a terméke, csakúgy, mint még sokan mások a Demokrata Párt színeiben induló politikusok közül, illetve szép számmal a Republikánus Párt színében politizálók közül is.**
Bár, **a Republikánus Párt Donald Trump befolyásszerzése óta mintha szabadulófélben lenne tőlük. Emlékszünk még Dick Cheney-re? George Bush republikánus elnök alelnöke volt, az iraki háború híres-hírhedt héjája. Most nyilvánosan a demokrata párti Kamala Harris mellett foglalt állást. Lányát, Liz Cheney-t, aki korábban republikánus színekben volt kongresszusi képviselő, a republikánus szavazók már az előválasztáson kiszavazták, több hasonszőrű társával együtt (jelentős részt azért, mert "túl" jól láthatóan a demokratákkal szövetkezett Trump és egyéb populista republikánusok ellen).
A másik oldalon pedig **a Demokrata Pártból mintha azok lépnének ki egyre gyorsuló ütemben, akik az egyszerű embereket szeretnék képviselni, és nem a pártvezetés mögött álló gépezetet**. Talán a legjobban ismert ifjabb Robert Kennedy, de említésre méltó Tulsi Gabbard volt képviselő, illetve Joe Manchin szenátor távolodása is a Demokrata Párttól.
</details>


<details><summary>Mondom ezt úgy, hogy viszonylag régóta figyelem a tevékenységét, és sok energiát áldoztam arra, hogy tisztán lássak vele kapcsolatban.</summary>
&nbsp;  
  
[elerhetosegeklent410]: https://github.com/meritamas/cikkek/edit/main/2024.06.14.-politikai-pentek.md#besz%C3%A9lget%C3%A9s-fontos-dolgokr%C3%B3l-te-hogyan-gondolod ""
Kedves Olvasó, ha esetleg erősen meg lennél győződve arról, hogy Trump megítélésében tévedek, és el tudnál képzelni erről egy teljesen nyílt és komoly eszmecserét, beszéljünk róla ([elérhetőséget lásd lejjebb itt][elerhetosegeklent410]).  Egy izgalmas kaland lenne együt rájönni, melyikünk mit gondol helytelenül, és közös erőfeszítéssel mindkettőnk korábbi nézeteit javítani.  
Ha valamiért az eszmecsere nem lenne lehetséges, kérlek, **legalább annyit fogadj el, hogy a Te álláspontoddal ellentétes álláspontot képviselőknek nem mindegyike rosszindulató és/vagy megvezetett ember**.
  
[trumpelsoharomeve127]: https://www.facebook.com/notes/1426291440893647/ ""
Érdekes lehet ez az írásom,  
[Trump elnök első három éve][trumpelsoharomeve127] címmel, még épp a Covid járvány előtt íródott.

</details>
  
[doesthemedialieabouttrump574]: https://www.youtube.com/watch?v=FTcTpQPQIdk ""
E témában felesleges a nemzetközi médiára hallgatni, ők félrevezetik az embert többek között Trumppal kapcsolatban is. Aki ért angolul, annak [jó illusztráció az itt elérhető videó][doesthemedialieabouttrump574]. 

**Mi van ezzel a mostani Trump-Harris vitával?**  
Az USA-ban szoktak elnökjelölti vitákat rendezni a két nagy párt, a Republikánus Párt és a Demokrata Párt elnökjelöltje között. Ebben tehát nincs semmi rendkívüli. Jelenleg ez a két személy a republikánus párti Donald Trump volt elnök és a demokrata párti Kamala Harris jelenlegi alelnök. 

[esmegisertettem14]: ## "Meg is értettem, amit mondtak. Úgy gondolom, hogy az elhangzottak szocio-kulturális kontextusával is viszonylag jól tisztában vagyok. Szándékosan még azelőtt néztem meg, hogy bármilyen véleményt elolvastam/meghallgattam volna róla. Aztán persze meghallgattam jó néhány USA-béli véleményét is."
[Végignéztem videóról az egészet.][esmegisertettem14] Felemás érzésem volt közben, és a végén is. Úgy éreztem 
<ul>
<li>Trump egész jól helytállt, sokmindent kimondott, és jól elismételte a főbb szempontokat, amelyek mellette szóltak; viszont szereplése nem volt hibátlan, hanem belefutott néhány elkerülhető pofonba</li> 
<li>az adott helyzetből Kamala Harris nagyjából kihozta a maximumot </li> 
</ul>

<details>
<summary>Az elemzők többsége, ha jól látom, egyetért abban, hogy a vitát Trump elveszítette ("(a vártnál) rosszabbul szerepelt") és Kamala megnyerte ("(a vártnál) jobban szerepelt"). Ha azokat a szempontokat nézzük, amelyek szerint a beszélő fejek értékelték a vitát, valószínűleg így is van. Viszont, ha úgy nézzük, hogy a vita egy eszköz a választók meggyőzésére, akkor más kép is tárulhat elénk.</summary>
&nbsp;
  
Több kommentátortól is hallottam, hogy a szakértői véleményeknek nincs jelentősége, mert vannak bizonyos benyomások, érzések, amelyeket az egyszerű emberek megélnek, miközben ezt hallgatták, de politikából élők nem.
**Az érzelmekről van szó. Felróják Trumpnak, hogy látszott rajta a harag**, amikor olyasmiről beszélt, hogy "az országot a jelenlegi vezetés tönkreteszi", hogy "a problémák jelentős részéért a mostani vezetés a felelős, mert a politikájuk következményeként alakultak ki ezek az embereket érintő a problémák, és a vezetők ezzel nem törődnek, sőt, talán még örülnek is annak, hogy az embereknek rossz, hogy az ország tönkremegy" (az idézetek nem szó szerintiek).
Ezt a látható haragot az elemzők felróják Trumpnak, **és a képzeletbeli pontozásban pontokat vonnak le tőle. De,** ha tényleg nagy az infláció az USA-ban (is), és tényleg széles rétegek szegényednek jelenleg el, ha tényleg elárasztja az utcáikat a szintetikus drog, ha tényleg annyi illegális bevándorló van, és az emberek érzése szerint (ami nem feltétlenül egyezik az FBI statisztikájával) erősödik a bűnözés, akkor felmerül:
  
**Vajon a választók mit éreznek?** Vajon olyan elnököt akarnak, aki  
A) láthatóan dühös azok miatt a problémák miatt, amelyek miatt a választók is; akit láthatóan mélyen megérinti és haraggal-dühvel tölti el az országuk hanyatlása; és akire emlékeznek még régebbről, hogy az ő elnöksége alatt ilyen problémáik nem voltak, és azt ígéri, hogy ha újra ő lesz, akkor a problémákat ismét megoldja,  
B) vagy olyat, akinek a fellépése azt sugallja, hogy számára láthatóan közömbös a választók életét, megélhetését érintő kérdések jelentős része és hogy az egész vitára annak az eszközeként tekint, hogy megmutassa a gazdag ismerőseinek, hogy ő milyen szofisztikált, hogy "neki víziója van"; aki viszont nem mellesleg 3.5 éve alelnökként ott ül a Fehér Házban, tehát bőven volt ideje, hogy megmutassa, mit ér a víziója, és mire képes (és akinek az eddigi áldásos munkásságának hatását nem igazán érzik a mindennapi életükben)?
  
Egy szó mint száz. **A szakértők Hillary Clintonnak is tapsoltak 8 évvel ezelőtt.**
</details>

[lejtettapalya457]: ## "A témák jelentős része olyan volt, amivel Trumpot rossz színben lehet feltüntetni, és néhány, az USA politikája szempontjából jelentős téma teljesen kimaradt vagy épp csak említés szintjén szerepelt, ha sejthető volt, hogy Trumpnak esetleg előnyére válna a megvitatása (élvonalbeli republikánus politikusok elleni életveszélyes merényletek? Kína?). Emellett, ha mondott valamit Trump, amit cáfolni (*fact-checkelni*) lehetett, akkor a moderátorok jellemzően éltek vele, és beszóltak. Néhányszor úgy is, hogy maguk sem tényre, hanem pusztán ellenvéleményre hivatkoztak. Emellett Kamala is mondott egy csomó tudhatóan hamis állítást, de a moderátorok őt nem igazították ki.
A pálya tehát biztosan lejtett, eléggé ahhoz, hogy ezt már könnyen észrevehette bárki... így még az is lehet, hogy ezzel összességében segítettek Trumpnak."
Amit viszont a legtöbb néző észrevehetett: hogy **a vitában [a 2 moderátor erősen részrehajló volt Trump ellen][lejtettapalya457]**. Nem jár messze az igazságtól, aki azt mondja, hogy hárman voltak egy ellen.
</details>


###  2024.09.06.

<details><summary>Kire szavazzunk? - III. Identitás</summary>
&nbsp;
  
[lnk2024090620241816]: https://github.com/meritamas/cikkek/blob/main/2024.06.14.-politikai-pentek.md#20240816 ""
[lnk2024090620241830]: https://github.com/meritamas/cikkek/blob/main/2024.06.14.-politikai-pentek.md#20240830 ""
**Előzmény(ek):**   
[2024.08.16. Kire szavazzunk? - I.][lnk2024083020240816],   
[2024.08.30. Kire szavazzunk? - II. - Csadádjaink és közösségeink fizikai biztonsága. Ukrajnai háború. Migráció. Szervezett bűnözés. Hatalomközpontosítás.][lnk2024090620241830]

Amikor politikával kapcsolatos döntéseinket hozzuk, sokunknak nagyon fontos a magunk identitása. Sokan, akik magyarnak tartják magukat, nem is szavaznának másra, csak "a magyarokra".
  
Érthető, persze, **régebben így gondolkoztam én is. Viszont azóta e téren árnyalta a nézetemet két kép**, amelyek emlékétől nem tudok szabadulni. Kérésre igyekszem adni linket releváns, valószínűleg angol nyelvű tartalomra, viszont itt és most a saját régebbi emlékeim alapján, röviden, egyszerűsítve adom vissza.

[tenylegugyvan101]: ## "hivatalos, releváns adat, minden jel arra mutat, hogy nem hazudott"
1. kép. Donald Trump, az USA elnöke, kongresszusi beszédében kormányának sikereit méltatja. Épp ott tart, hogy [negatív rekordot döntött meg a feketék körében mért munkanélküliség][tenylegugyvan101]. Azt hinnéd, hogy ha fekete vagy és/vagy feketéket képviselsz, akkor ennek örülnél. Aztán be vannak vágva fekete kongresszusi képviselők, és a testbeszédükről finoman szólva nem ez olvasható le...
2. kép. Thomas Sowell, a híres közgazdász emlékezik vissza arra, hogy korábban marxista nézeteket vallott (államilag irányított gazdaság stb.), és aztán mi térítette őt át a piacgazdaság pártjára. Nem hangzatos szavak. Nem előadások. Nem az egyetemen tanultak. Nem könyvekben olvasottak. Akkor micsoda? Elment dolgozni egy állami hivatalba. A hivatalt egy konkrét probléma megoldása céljával hozták létre. Sowellnek, aki tényleg kereste a megoldást, egy idő után az tűnt fel, hogy kb. az utolsó dolog, amit a régebben ott dolgozó kollégái megengednének, az az lenne, hogy az adott probléma megoldódjon...
   
<details><summary>Kiegészítő gondolatok a fentiekhez.</summary>
&nbsp;
Rövid egyértelműsítés a két hivatkozott történethez:
<ul>
  <li><b>A fekete képviselők</b> ELVILEG azért vannak ott, azzal kampányoltak, a szavazóik azért szavaztak rájuk, hogy a feketék ilyen vagy olyan problémáit megoldják. A képviselők viszont jól érzik ott magukat, megszokták a státuszukkal járó előnyöket és ott akarnak maradni. Minél több problémájuk van a feketéknek, minél kilátástalanabb a helyzetük, annál könnyebben elhiszik a legtöbben, hogy nagy szükség van a fekete képviselők munkájára a Kongesszusban, és hajlandóak gondolkodás nélkül szavazni rájuk. Tehát <b>GYAKORLATILAG viszont abban érdekeltek, hogy a feketéknek lehetőleg a jövőben is sok problémájuk legyen</b>.</li>
  <li><b>A hivatali munkatársak</b> ELVILEG azért vannak ott, erről szól a szerződésük, erre tettek ígéretet, az adófizetőknek ezzel magyarázzák, hogy fizetik őket, hogy a hivatal küldetésnyilatkozatában megadott probléma megoldódjon. Viszont, ha ez megtörténne, akkor a hivatalt be is zárhatnák, és ők a munkájukat elveszítenék. A munkatársak viszont a továbbiakban is biztos állást szeretnének maguknak. Így <b>GYAKORLATILAG abban érdekeltek, hogy az adott probléma soha ne oldódjon meg</b> (de mindig meg tudják magyarázni, hogy ez nem rajtuk múlott).</li>
</ul>
</details>
A fenti két történet elgondolkodtatott afelett, hogy tényleg mindenképp magyar parlamenti képviselőkre van-e szükségem, vagy úgy általában fontosabb szempont, hogy a döntéshozók ne legyenek ellenérdekeltek a problémáim megoldásában.
<ul>
<li> A szívemet melengeti, ha magyar, de az se zavar, ha szlovák, <b>ha nem lép fel a magyarokkal szemben, nem akadályozza, hogy éljünk és gyarapodjunk őseink földjén, vagy hogy magyarul beszéljünk, ahol és amikor magyarul szeretnék itt beszélni és megtanítsuk gyerekeinknek a magyar nyelvet és hagyományokat</b>.</li>
<li> A szívemet melengeti, ha keresztény, de az se zavar, ha pl. zsidó vagy muszlim, agnosztikus vagy ateista, ha <b>nem támadja az én hitbéli meggyőződésemet és elfogadja a kultúránk alapjának</b> azokat az értékeket, amelyek számomra <b>a kereszténység alapját</b> jelentik (szerintem ilyen személy az ateisták és a muszlimok között is akad, bár lehetséges, hogy nem sok).</li>
<li> A heteroszexuális beállítottságot tartom előnyösnek, jónak, de <b>nem érdekel különösebben, ha homoszexuális az illető</b> (erről sok esetben nem tehet), <b>ha hajlandó hosszútávon gondolkodni és elfogadni</b> fontos szempontnak a közösség fennmaradását és azt, <b>hogy a közösség következő nemzedékének létrehozására és felnevelésére a heteroszexuális párok által alapított családok a legalkalmasabbak</b>, és ez politikai természetű tetteiben is tükröződik (nem népszerűsíti a homoszexualitást, nem gyengíti a férfi és nő életközösségére alapuló család intézményét stb). </li>
<li> Nem különösebben érdekel, hogy férfi vagy nő. A legjobb jelöltek között, objektív okokból, úgy általában több lesz a férfi mint a nő, de attól még lehet kitűnő női vezetőnk/képviselőnk is. A világtörténelemben találunk több jó példát.</li>
</ul>

Úgy általában, a lényeg, hogy  
**(1) ne nehezítse az életemet!**  
**(2) ne engedje, hogy más politikusok nehezítsék az életemet!** és   
(3) **ha marad ideje, akkor**   
   --- és egyáltalán nem magától értetődő, hogy az előbbi kettő után még marad ideje, ugyanis a felesleges problémák okozásának elkerülése/megakadályozása egyáltalán nem könnyű feladat --- tehát ha az első kettő után még marad ideje, akkor  
**(3) intézze el azokat a dolgokat, amelyek elintézését a képviselőmtől/vezetőmtől várom**!

</details>

###  2024.08.30.

<details><summary>Kire szavazzunk? - II. - Csadádjaink és közösségeink fizikai biztonsága. Ukrajnai háború. Migráció. Szervezett bűnözés. Hatalomközpontosítás.</summary>
&nbsp;
  
[lnk2024083020240816]: https://github.com/meritamas/cikkek/blob/main/2024.06.14.-politikai-pentek.md#20240816 ""
Előzmény: [2024.08.16. Kire szavazzunk? - I.][lnk2024083020240816]
  
**Az ukrajnai háború** fenntartása, meghosszabbítása mind erkölcsi, mind közép-európai érdekelvű politizálás szempontjából nézve igen nehezen védhető. **Le kellene zárni. Tegnap túl későn volt.**
  
[igenazoroszokkal16]: ## "Igen, az oroszokkal. Akkor is, ha ők az agresszor. Ugyanis, ha velük állunk hadban, akkor csak velük tudunk békét kötni. Felesleges békekonferenciákat tartani nélkülük. Annak csak akkor lehetne értelme, ha reális lenne a remény, hogy megadják magukat."
[masisalkalmazottvolna54]: ## "Amikor annak idején hasonlót próbáltak megcsinálni a szovjetek (oroszok) az USA ellenében Kuba segítségével, akkor az USA háborút is kockáztatott az atomhatalom Szovjetunióval, hogy megakadályozza a tervüket, mindezt úgy, hogy az általuk kockáztatott háborúnak ők sem láthatták be, hogy mi lett volna a végkifejlete.
&nbsp;
Jelen helyzetben látható, hogy atomháború (ugyan még) nincs, de nincs is kizárva, hogy oda eszkalálódik a helyzet. De ha nem is eszkalálódik tovább: szerintem a legtöbben el se tudjuk képzelni azt a poklot, ami jelenleg is van Ukrajnában, milliók szenvedését és százezrek halálát okozva.
&nbsp;
A háború teljes költségei pedig már most is csillagászatiak: azok az erőforrások sok helyről hiányozni fognak, és az okozott hiányok Ukrajnán kívül, attól akár többezer kilométerre élő szegény (és talán középosztálybeli) emberek tízmillióinak a további szenvedéséhez fognak vezetni."
A lezáráshoz komolyan, a patthelyzetet tudomásul véve, **tárgyalni kellene az [oroszokkal][igenazoroszokkal16]**. Kétségkívül az oroszok mentek be Ukrajnába, ami által ők vették fel az agresszor szerepét, viszont [olyanok voltak a körülmények - és ehhez mi, "nyugatiak" (kormányaink és a közpénzeinkből fenntartott szervezetek képviselői útján) jócskán hozzájárultunk -, hogy a legtöbb nagyhatalom hasonló helyzetben Oroszországhoz hasonlóan szintén haderőt alkalmazott volna][masisalkalmazottvolna54].

[miertnemtudjuk99]: ## "Persze, a sok nyugati fegyverrel, pénzzel, szakértelemmel, hírszerzési támogatással, és egyre inkább kiképzéssel és egyre közvetlenebb katonai részvétellel az ukrán hadsereg ideig-óráig vissza tudja tartani az orosz haderőt és jelentős veszteségeket tud okozni Oroszországnak.
&nbsp;
Ennek ellenére hiába várunk hadszíntéri győzelmet, hogy Oroszország összeomlik vagy megadja magát. Világszerte sok szövetségesük van, és ez segíteni fog nekik viselni a háború terheit még sokáig, és mindezt ők is tudják. Nem hiszem, hogy egyhamar megadnák magukat. Ha pedig valahogyan mégis elérhető közelségbe kerülne a hadi vereségük, nyilván atomfegyvert vetnének be - ami vagy győzelemhez juttatná az oroszokat, vagy - ha a Nyugat atommal válaszolna, akkor - az általunk ismert világnak végét jelentené.
&nbsp;
Bár vannak ütő kártyák Nyugaton is, hisz látható, hogy Oroszország a szövetségeseivel együtt sem elég erős, hogy félreállítsa az útjából a Nyugatot, a Nyugat egyértelmű győzelme Oroszország felett belátható időn belül nem elérhető."
[milyenbekekell74]: ## "Követtek el bűnöket az oroszok is, mások is. Nem is keveset. 
Komplexen nézve úgy látom, hogy nem áll fenn az, hogy *mindenképp, mindenáron győzni kell, és minden más a jóerkölcs elárulása lenne*. Úgy látom, akárhogy is indult, akárhogy is volt, ilyen véres, pusztító konfliktusokat fenntartani, netán eszkalálni csak kivételes körülmények között lehet erkölcsileg elfogadható. Tehát nemcsak lehet, hanem szinte biztosan erkölcsös dolog a mihamarabbi békére törekedni."
De kit érdekelnek az oroszok és hogy mit gondolnak? Miért nem verjük le őket és nyerjük meg a háborút? [Röviden: mert nem tudjuk][miertnemtudjuk99]. Ha pedig győzni nem lehet, akkor a második legjobb eredmény egy "döntetlen" - vagyis a mihamarabbi tűzszünet és a tárgyalásos rendezés. **Egy a [realitásokból kiinduló békeegyezmény erkölcsileg is védhető lenne][milyenbekekell74]**.
  
Néhány további kapcsolódó gondolat pontszerűen:
<ul>
<li> menekültáradat - illegális migráció: <b>ha nem tudjuk, ki jön be hozzánk, azt se tudjuk nem terrorista vagy bűnöző-e az illető</b> </li>
<li> (bármely) válság mélyülésének van egy kevésbé feltűnő járulékos kockázata; egy mély válság a legjobb lehetőség bárkinek, aki hatalmat akar szerezni, növelni, központosítani - tehát fennáll egy olyan veszély is, hogy a társadalmunkban <b> a fékek és ellensúlyok rendszere egy ponton már nem lesz képes ellenállni a központosítási törekvéseknek, és kiszorulnak az egyéni szabadságjogok és a jogállamiság a központi irányítás javára</b></li>
</ul>

Nehezen vitatható, hogy **veszélyezteti a polgárokat fizikai biztonságát, ha a kormány összefonódik a hazai szervezett bűnözéssel** ("maffia").

A legjobb persze az lenne, ha olyan kormányunk lenne, amely támogatja a felesleges vérontás és rombolás befejezését Ukrajnában, és közben nem bútoroznak össze a haza "maffiával" sem. Viszont, ha ilyen választási lehetőség nincs, akkor, úgy gondolom, **a jelen helyzetben az itteni polgárok, családjaink és közösségeink fizikai biztonságára nézve közép-hosszú távon úgy az ukrajnai konfliktus mint az illegális migráció fenntartása jóval nagyobb veszteség, illetve kockázat, mint a hazai szevezett bűnözők**.

**Amikor eldöntöm, támogatok-e egy jelöltet/politikai erőt, fontos szempont, hogy mit képviselt/képvisel/várhatóan mit fog képviselni a fenti témákkal kapcsolatban.**
</details>

###  2024.08.16.

<details> <summary> Kire szavazzunk? - I.</summary>
&nbsp;
  
[lnk2024081620240809]: https://github.com/meritamas/cikkek/blob/main/2024.06.14.-politikai-pentek.md#20240809 ""
Előzmény: [2024.07.26. Információ. Döntések. Befolyás a világra.][lnk20240726]
  
Először is: mindenkinek megvannak a maga prioritásai. 
  
Ha egy választás/népszavazás eredménye nem olyan, mint szeretnéd, vagy mint amit vártál, az különböző okokból lehet.
<ul>
<li> <b>Elméletileg meg is hamisíthatták az eredményt.</b> (Nem állítom, hogy itt, vagy ott. Nem állítom, hogy a legutóbbi egy-két évtizedben ez jellemző volt, de azért a történelem szolgál példákkal erre is.) </li>
<li> Persze, <b>lehet, hogy a népesség jelentős része "agymosott"</b>, vagy (szebb kifejezéssel élve) hagyta, hogy "megvezessék <i>valamilyen</i> propaganda által". (Előfordulhat, na. A másik oldal(ak)on pedig rólad gondolják ugyanezt, csak fordítva. Aztán lehet, hogy ebben neked is és nekik is igazuk van.)</li>
<li> A harmadik lehetséges ok viszont, amit itt ki szeretnék emelni: <b>előfordulhat, hogy egyszerűen az a helyzet, hogy az emberek nagy részének mások a prioritásai, mint neked.</b> Lehet, hogy ők ugyanazon tények láttan is más (akár épp ellentétes) következtetésre jutnak, mint te. Ez fájdalmas, és erkölcsileg is kivást jelentő felismerés lehet (picit kifejtem lejjebb).</li>
</ul> 
  
Időről időre tehát eljön az idő, hogy választásra hívnak bennünket. Hol parlamenti, hol EP, hol helyi képviselőket/vezetőket, hol köztársasági elnököt választunk. Kínálat általában van bőven. Az időnk viszont korlátos, nem akarunk túl sokat ezzel foglalkozni, mert az más fontos dolgoktól venne el túl sok időt...
  
**A terv az, hogy a sorozat következő részeiben megírom, én milyen információk alapján hoztam/hozom a döntéseimet arról, kit/kiket támogatok egyik vagy másik választáson.** Errefelé most egy ideig nem lesz választás, így bőven van időnk higgadtan körbejárni a témát. 
  
**Folytatás következik.**

<details><summary><b>Kifejtett plusz gondolat.</b> Miért fájdalmas/erkölcsileg milyen kihívásokat rejt az, ha rájössz, hogy kisebbségben vagy? Hogy a többségnek más prioritásai vannak?</summary>
&nbsp;
  
Csak röviden lássuk, mi következik ezekből. Ha az emberek többségének a prioritásai mások, mint a tiéid, felvetődik: **érvényesíteni szeretnéd még mindig a prioritásaidat?**
  
Ha érvényesíteni szeretnéd a saját akaratodat kisebbségből is, arra milyen eszközök állnak a rendelkezésedre? Jelentős részük tisztességtelen...
  
**Vagy lemondasz a saját prioritásaidról?** Sok esetben fájdalmas...
</details>
</details>

###  2024.08.09.

<details> <summary> Információ. Döntések. Befolyás a világra.</summary>
&nbsp;

[lnk20240802]: https://github.com/meritamas/cikkek/blob/main/2024.06.14.-politikai-pentek.md#20240802 ""
Előzmény: [2024.07.26. Propaganda.][lnk20240726]
  
A jó információ beszerzésének nehézsége. 
  
**Régen nehéz volt jó informcióhoz jutni, mert kevés volt az elérhető információ**. **Most is nehéz jó információhoz jutni**. Jelenleg azért, mert ugyan rengeteg információ elérhető, de **_számunkra_ haszontalan információból nagyságrendekkel több van, mint _számunkra_ hasznosból**, így nehéz a kiválasztani, melyik információ alapján hozza a döntéseit az ember.
  
Jó, ha látjuk, hogy **nincs végtelen időnk e földön**, s hogy azzal, hogy valamivel (sokat) foglalkozunk, óhatatlanul más tevékenységektől vesszük el az időnket. Ha például órákat és napokat töltök a klímaváltozás kutatásával, nem biztos, hogy a legjobb, hisz a klímaváltozásra nekem mint egyénnek nincs sok ráhatásom, és közben olyan dolgoktól veszem el az időt, amivel ténylegesen tehetnék is valamit. Tehát: jó megfontolni, milyen információk megszerzéséért vesződik az ember...
  
**Jól tesszük, ha**
1. azonosítjuk, mely döntéseinknek - potenciális tetteinknek - van/lehet komoly következménye a saját és környezetünk életére ("mi az, amit tulajdonképpen meg is tehetnék, hogy jobbá tegyek valamit itten?")
2. majd ez alapján azt, hogy melyek a jó döntés meghozatalalához a legszükségesebb információk ("na de mit tegyek ezek a területen? mit kellene tudnom, hogy rájöhessek, mi a legjobb döntés, amit hozni tudok - és végre is tudok (!) hajtani - +ebben+ a helyzetben, amiben +én jelenleg+ vagyok?")
3. ezen információk beszerzésére rászánjuk a szükséges energiát, alaposságot és kitartást ("a sok propagandából és egyéb katyvaszból - ha kell, a sorok között olvasva - rájövünk, kb. mi lehet az igazság")
4. meghozzuk és végrehajtjuk a jó döntést ("akkor is, ha..." <mindenki behelyettesítheti ide azt, ami őt vissza szokta tartani a cselekvéstől>)
5. a többi információra, amire igazából nincs szükségünk, nem szánunk túl sok időt és energiát (sőt, akár "védekezünk ellenük", tudatosan kerüljük azokat) - ahogy egyik barátom mondaná: azok csak összezavarnak...

<details><summary>Házzászólás</summary>
&nbsp;

  
Ez egy tömör és hasznos írás. Valóban ami a legfontosabb az életünkben az az, hogy saját magunkat, családunkat, közösségünket érintő kérdésekkel, problémákkal foglalkozzunk a legtöbbet és keveset olyan dolgokkal melyekre kevés vagy semmilyen rahatásunk nincs vagy nem tudjuk semmilyen formában befolyásolni.
Így ami erőteljes hatással van életünkre, ott keressük a helyes válaszokat a sok zavaros információ közül és tegyünk fel kérdéseket, és ami lényeges folyamatosan vizsgáljuk meg magunkat és igyekezzünk mindig javítani valamit kis lépésekben.

**Válasz.**
  
Szia, köszönöm. Az elismerés mindig jól esik...
  
...egyébként sokminden tanulható a Te írásaidból is, és többet is olvastam már. Viszont sokszor éppen a fenti elvek miatt nem olvasom el, ha látok egy újat. Sokszor már a címből tudom, hogy nem akarom elolvasni, mert nem fog tartalmazni számomra itt és most releváns új információt.
  
Mondok egy példát: gyakran írsz az ún. háttérhatalomról. Nagy alapossággal kutatod a részleteket. Én viszont úgy vagyok vele, hogy teljesen világos, hogy vannak a háttérben erők, amik/amelyek igyekeznek befolyásolni a dolgokat, és gyakran sikerrel is járnak. Azt is látom, hogy általában azonosulok a céljaikkal, az irány, amelyben mozgatni igyekszenek a világot, jellemzően nincs a tetszésemre.
  
*De mit tegyek?*
  
Nem támogatom a hatalom központosítását, gyakorlatilag semmilyem ürüggyel. A másik oldalon lebeszélni valamiről, ha attól a lehetőségek decentralizációját remélem, meglehetősen nehéznek találnád. Viszont nem látom, hogy mit tudnék tenni ezzel kapcsolatban ezen felül, vagy hogy mit tehetnék másképp attól, hogy ismerek egy-két nevet, dátumot. Ehhez a döntéshez tehát rendelkezem elegendő információval, tehát a plusz részletek, bár a természetes érdeklődésemre számot tarthatnak, a tetteimet nem tudnák befolyásolni tovább. Így legtöbbször inkább eltekintek tőlük és más fele irányítom a figyelmemet.
  
</details>
</details>

###  2024.08.02.

<details> <summary> Energia - itt most a társadalmunkat-gazdaságunkat működtető, fizikai értelemben vett energiáról lesz szó.</summary>
&nbsp;
  
**Mi lenne a legjobb forrása az emberi tevékenységhez szükséges energiának?** Felsorolok néhány lehetőséget:
<ul>
<li> Fa </li>
<li> Fosszilis üzemanyagok (kőszén, kőolaj, esetleg földgáz) </li>
<li> Nukleáris (maghasadás) </li>
<li> Vízerőművek </li>
<li> Napenergia </li>
<li> Szélenergia </li>
</ul>
  
Előre bocsátom, hogy az életem során néhányszor már azt hittem, megtaláltam a legjobb választ erre a kérdésre. Aztán újabb ismeretek rávezettek, hogy a korábbi álláspontom mégsem volt annyira jó. Vagy mondjuk így: jó volt a maga módján, de volt hátutütője is, amit korábban nem vettem kellőképp figyelembe. Valahogy így: "Oké, hogy az adott alternatíva ebből és ebből a szempontból jó... de ezen és ezen a másik területen pedig kifejezetten ártalmas..."
  
Egy valamiben talán mégiscsak biztos lehetek: **ha valaki védeni szeretné a környezetet (Földet), ártani nem árthat azzal, ha a saját életében ügyel rá, hogy ne pazarolja az energiát**. Jó, ha ránéz a dolgok rejtett energiaköltségére is (nemcsak azt nézem, hogy épp most mennyit fogyaszt a dolog, amikor látom, hanem utánajárok annak is, mennyi energia volt létrehozni az adott dolgot + alkatrészeket stb.). **De ezen felül? Mindennek, ami eszembe jut, van pro és kontra oldala...** 
  
Mit jelent ez nekem, itt és most? Ezt: **valószínűleg nem használ, ha egyik vagy másik alternatívába beleszeretünk**, és a többi alternatívát eleve kizárjuk. Nem használ az sem, ha megvetünk, ellenségként kezelünk valakit pusztán azért, mert más energiaforrásban gondolkodik.
<details> <summary> Heti kérdés: a kedves Olvasó szerint melyik a legjobb választás (akár a fentiekből, akár fent nem felsorolt energiaforrások közül)?</summary>

  **1. hozzászólás**: 
  
Van egy-két reményteli forrás, lehetőség: geotermikus energia, fúziós energia, vagy még biztonságosabb atomerőművek. A lényeg szerintem az, hogy stabil forrás legyen, nem ingadozó teljesítménnyel. Hátránya hogy nagyon képzett szakemberek kellenek hozzá meg ki kell építeni, fel kell építeni ezeket. A most meglévők előnye hogy a jelenlegi technológiai tudás mellett ezeket sikerült létrehozni és működnek, de ezekre nem lehet alapozni az áramszolgáltatást elsősorban az ingadozó teljesítmény miatt.
Mindig mindenben a befektetők döntenek akik a tőkét adják és elvárják a profitot. Szerintem az most egy jó dolog hogy nem csak a nyugati államok fejlesztenek, így olyan projektekbe, kísérletekbe is lehet kezdeni pl. Ázsiában, melyekre a nyugati államokban nem adnának pénzt.
  
  **Válasz**.
  
Hasadásos előművek: tudsz valamilyen olyan technológiáról, amivel elkerülhető nagy mennyiségű nehézvíz (deutérium) képződése? (Ha jól tudom viszonylag nagy bizonyossággal állítható az eddig ismert tudományos eredmények alapján, hogy a magasabb deutériumszint nagyon ártalmas a mitokondriumainkra nézve...)
  
Fúziós technológiát e tekintetben nem ismerem - tehát hogy termelne-e deutériumot és ha igen, számottevő mértékben-e.
Geotermikus energia - kitermelhető lenne az emberiség szükségleteihez hasonlítható nagyságrendben?

  **2. hozzászólás**: 
  
Úgy gondolom hogy minden energiatermelő rendszert, erőművet ott kell kialakítani ahol az a legmegfelelőbb. Tehát a szélerőmű legyen pl a tengereken, ahol erős szél fúj állandóan, és ne ott ahol fölösleges. A geotermikus ott, ahol erre alkalmas pl. Izlandon így fűtenek. Atomerőmű ott ahol lehet stb. Ahol most is rengeteg a szén ott ezzel oldják meg, ahol gáz van, ott azzal. Amin változtatni kell azaz, hogy ne kerüljön metán a légkörbe, tehát ezeket kellene korlátozni. Illetve a létrehozott erőmű legyártása ne kerüljön több energiába mint ami termel, ill. hulladéka ne legyen károsabb mint előtte, hiszen akkor minek legyártani, hogy újabb súlyos problémát okozzunk? Pl. A naperőművek esetében ez fontos kérdés.
  
A deutériummal kapcsolatban nem tudok mit írni, mert nem tudom kikerül e a rendszerből vagy csak ott van vagy semlegesíthető e. De előállítása nem nehéz.
  
  **Válasz**.
  
Ésszerű, amit írsz, Tamás. Ami megragadott leginkább, az ez a rész:
"a létrehozott erőmű legyártása ne kerüljön több energiába mint ami termel, ill. hulladéka ne legyen károsabb mint előtte, hiszen akkor minek legyártani, hogy újabb súlyos problémát okozzunk..."
Bennem felmerült ez a kérdés az atomerőművek kapcsán is: nem gyártanak-e igen veszélyes hulladékot. Az ellenzők jelenleg, ha jól tudom, pont ezzel érvelnek: hogy a hilladék probémája nincs igazánm hosszútávon, fenntarthatóan megoldva.
  
  **Viszontválasz**
  
Minden egyes ágazat esetén elmondható, hogy amennyiben nagyon sok pénzt belefektetnek, ebből sok pénz jut fejlesztésekre, új technológiákra, egyre több szakember lesz, egyre több fejlesztő, újító. Amikor elindult ez az atomprogram, akkor nyilván nagyon sok hulladékot termeltek, melyet nagyon rosszul kezeltek, idővel mindez folyamatosan javult. Mára oda jutott a technológia, hogy jól tudják kezelni a hulladékot, de nyilvánvalóan vannak még hibái, pl. úgy tudom, hogy hegyek mélyébe rejtik a hulladékot. De a hulladék mérete is csökkenőben van, és tárolása is egyre jobban megoldott. Ahogy haladnak az évek, úgy egyre jobb és hatékonyabb tehát ennek a hulladéknak a megoldása, kezelése és ez javulni fog a jövőben. Veszélyesnek veszélyes, ez egyértelmű, hiszen nukleáris hulladékról van szó.

</details>
</details>

###  2024.07.26.

<details> <summary> Propaganda. </summary>
&nbsp;

<ul>
<li> Ha a facebookon a hírfolyamban meglátsz egy posztot, miért épp az a poszt van ott? <b>Ki tette oda? A facebook.</b> Miért? Egy lehetséges ok az, hogy a poszt szerzője fizetett nekik érte. Egy másik az, hogy úgy "gondolja az algoritmusuk", hogy a poszttal valószínűleg időt fogsz tölteni, amit felhasználhatnak arra, hogy valamilyen irányba befolyásoljanak.</li>
<li> Ha a <b>Google-n</b> keresel valamilyen témában, miért pont azok a találatok jelennek meg, és miért abban a sorrendben, amiben? <b>Őnekik talán az lenne az egyedüli céljuk, hogy megtaláld, amit keresel?</b> Hogy kiegyensúlyozottan tájékozott légy? Vagy esetleg nekik is vannak más céljaik is? </li>
</ul>
  
Jó belátni, hogy az információ, amit kapunk, az nem csak úgy magától jön hozzánk. A világ szerkezetébe nincs beleépítve, hogy "magától" ellásson minket megbízható információval. **Hogyha eljut egy információ hozzánk, akkor vagy (1) mi tettünk kifejezett erőfeszítést**, hogy megszerezzük, **vagy (2) valaki más gondoskodott róla, hogy** az adott információt **megkapjuk**. Akárhogy is, az információforrás a maga által követett érdek mentén cselekszik, nem a mi elképzeléseink alapján. A világ tele van propagandával.
  
**Most akkor senkinek se higgyek?** Honnan tájékozódjak?
  
Meglepő lehet. Előfordulhat, valaki a lelkére is veszi és megsértődik. Akkor is úgy látom: **a tájékozatlanság jobb állapot, mint ha félrevezetik az embert**. Tehát, igen, inkább legyek tájékozatlan, mint félretájékozott. Az egyik kézenfekvő előnye a tájékozatlanságnak az, hogy megspórolom azt az időt, amit különféle információforrások böngészésével töltenék...

<details> <summary>Heti kérdés: Szerintetek melyek azok a témák, amelyekben az emberek leggyakrabban félretájékoztottak?</summary>
  
  **1. hozzászólás**: 
  
Bogár László egyszer azt mondta, hogy a rendszerváltás idején amikor minden apróságnak jelentősége volt, mivel egy teljesen új rendszert kellett kiépíteni és ehhez új törvényeket kellett alkotni, nem az volt a baj, hogy a parlament képviselőinek nem állt rendelkezésükre elegendő információ, hanem az volt a baj hogy szándékosan hamis információkat terjesztettek bizonyos körök annak érdekében, hogy a számukra megfelelő irányba tereljék a rendszerváltást és haszonélvezői legyenek. Ahogyan ez meg is történt.
  
A mai korban a legnagyobb érték az információ, és aki a valódi információval rendelkezik, és van ereje, képessége, az szándékosan manipulálni, hamisítani, elhallgattatni vagy elhallgatni fogja ezt, mivel így kerül előnybe másokkal szemben. Ezért lehet sokszor egy irányba terelni a társadalmat, közösségeket stb.
  
Melyik az a téma amelyiknél a leginkább félretájékozottak az emberek? Minden ami társadalmi döntések meghozatalához szükségesek, a jövő formálásához, irányvonal kialakításához, következtetésekhez, legyen az politika, tudományok, történelem és hasonlók.
  
Valamint leginkább az eredetünk, kik vagyunk hogy jöttünk létre, hogy fejlődtünk, mire vagyunk képesek ugyanúgy a fejlődéstörténet, a darwini elmélet ugyanis lyukas számtalan esetben, de a vallási rész is, mint teremtéstörténet fura. Emellett vallási dolgokban nagyon erős a félretájékozottság. Lehetne sorolni, pl. egészséggel kapcsolatos kérdések
  
Egyéni tájékozatlanság- tapasztalom mindezt, számtalan téma van, melyhez gyűjtök információkat, adatokat, stb. és minden esetben tudom, hogy ha átfogóbb képet szeretnék akkor sokkal de sokkal több mindenre lenne szükség, és sokszor érzem, hogy inkább bele se mentem volna, mert jobb nem tudni ezekről mint tudni valamit ami nem elég, vagy félrevezető lehet, vagy nem biztos hogy hiteles és folyton keresni a hitelest, mert elég pár apróság, rossz következtetés és akkor az ezekre adott válaszok is hibásak lesznek.
  
A tájékozatlanság mellett megemliteném a helytelen következtetést. Ugyanis rendelkezhetünk teljesen igaz, hiteles információkkal, ha nem tudunk megfelelő következtetéseket levonni és nem tudjuk megfelelően értelmezni mindazt amivel rendelkezünk és ehhez megfelelően reagálni, cselekedni. Na meg sokszor olyan is felmerül, hogy szándékosan helytelen következtetéseket vonnak le, pl. tudósok, szakemberek a munkájuk megtartása, pénz, stb. miatt. De ez más téma.

  **Válasz**.
  
Mennyire tartod pontosan azt a megfogalmazást, hogy azokban a témákban félretájékozottak az emberek leginkább, amelyek a tetteiket leginkább befolyásolni képesek? Viszont lehetséges, hogy ez magától értetődő, és a továbbmehetünk arra, hogy melyek ezek a témák. Amiket felhozol, szerintem jó jelöltek. Nekem még az egészség - hogyan élj egészségesen - jut még eszembe. Amennyi - fogalmazzunk finoman - fura módon alátámasztott tétel van e téren forgalomban, hogy pusztán erről lehetne írni könyveket (és írnak is). Itt a cél, hogy miért vezetik e téren félre az embereket azok, akiknek ez hatalmukban áll, két részre bontható. (1) Sok egészségtelen dolog eladásához fűzödik érdek, amit - ha tisztában lennénk vele, milyen hatással van a szervezetünkre - a legtöbben nem vennének meg. (2) A krónikusan beteg ember igen jó jövedelemforrás, mert élete végéig gyógyszereket és különféle kezeléseket lehet neki eladni. (3) Talán még egy harmadik: a krónikusan beteg ember függ a rendszertől oly módon, ahogy egy egészséges ember nem. Így könnyebben irányítható.
  
Fontos még megjegyezni, hogy tényleg vannak "véleményes" kérdések - amelyekre ésszerű erőfeszítéssel nem lehet konkluzíve eldönteni, mi a helyes válasz. Amikor félretájékozottakról beszélek, nem arra gondolok, hogy van egy véleményes kérdés, és az illető más választ ad rá, mint én. Arra gondolok, hogy tényleg tudható, hogy az adott kérdésre az a bizonyos válasz nem kellően megalapozott, mégis úgy hiszi és/vagy hirdeti az érintett, mintha bizonyított tény lenne.
  
Ami a Te munkásságodat illeti: amit itt írtam, az érvényes a legtöbb emberre a legtöbb témában. Viszont: az igazság megismeréséből sok jó származhat, és könnyen lehet, hogy bizonyos embereknek az egyik legfontosabb küldetésévé válik ebben az életben. Persze, ha valaki képes és hajlandó beletenni az alaposságot, önkritikát, önreflexiót és alázatot stb.
  
Ami viszont ide kívánkozik még: ha meg is ismerted az igazságot: mire mész vele? Te beleteszel éveket az életedből, és leírod a kutatásaid eredményeit, a legtöbb ember viszont vagy elutasítja, mert nincs összhangban az ő (jól, vagy - és inkább az utóbbi az igaz - kevésbé jól megalapozott) nézetével, vagy pedig nem foglalkozik vele, mert úgy látja, nincs ideje rá.
  
  **Viszontválasz**
  
Az egészséget én is írtam mert eszembe jutott hogy talán az a leginkább ilyen kérdés: egészség, táplálkozás, de nem csak testi, hanem szellemi és lelki táplálkozás. Erről majd írok nemsokára.
  
Tetteiket leginkább befolyásolni képesek- nyilván ezekre kell hatni a leginkább, és úgy, hogy ne legyen gyanús a ráhatás, tehát mindig úgy állítják be, hogy mindez a te érdekedben történik, vagy bűntudatkeltés a célja pl. hogy könnyebbé, kényelmesebbé váljon az életed, finomabb legyen amit eszel, vagy most jön ugye a környezettudatosság, ha nem ezt veszed akkor szennyező vagy, nem fogadott el, akkor környezetpusztító vagy stb.
Gyakorlatilag mindig minden arról szól mennyi pénzt tudnak rajtad keresni, de úgy, hogy úgy élj, hogy egy folyamatos lefelé tartó spirálba kerülj, amit alig érzékelsz. Tehát mindig úgy egyél, úgy gondolkozz, cselekedj, érezz, éld az életed hogy picit rosszabb lesz minden, és ezt ugye ha észreveszed megpróbálod javítani. És a javítás kerül nagyon sok időbe pénzbe energiába, de vajon valóban megjavitod, helyrehozod? És itt jön be az igazi félrevezetés, hiszen nem az a cél hogy teljesen egészséges legyen az ember testileg lelkileg szellemileg hanem mindig legyen valami baja, amit megpróbál javítani (vagy nem, mert nem érdekli és inkább rontja, de az pénzbe kerül)
  
</details>
</details>

###  2024.07.19.

<details> <summary> A vallás szerepe. </summary>
&nbsp;

Bár tisztában vagyok vele, hogy lehet különbséget tenni közöttük, de itt a vallást, világnézetet és ideológiát egy kalap alá veszem.
  
A konzervatív oldalon ott a kereszténység mint vallás és annak alapelveire épülő világnézet. Kevesebbet gondolunk viszont arra, hogy **a progresszív olalon is megvan a maguk vallása**, és persze annak alaptételeire épített világnézet.
  
A teljesség igénye nélkül.
  
**Sok keresztény tudja, hogy a Biblián alapul a vallása, de maga nem olvassa a Bibliát**, vagy ha olvassa is, nem erőlteti meg magát, hogy meg is értse, hanem úgy van vele, hogy bár nyilván jó lenne olvasni és megérteni, de az erre hivatottak - a papok - úgyis megmondják, hogy az adott helyzetben hogyan kell a Bibliát érteni, és mit kell tenni.
  
**Sok progresszív tudja, hogy az ő széndioxid kibocsátással kapcsolatos nézete egy nemzetközi tudóstársaság - az IPCC - által néhány évente közzétett jelentés tartalmán alapul, de maga nem olvassa az IPCC jelentést**, vagy ha olvassa is, nem erőlteti meg magát, hogy meg is értse, hanem úgy van vele, hogy bár nyilván jó lenne olvasni és megérteni, de az erre hivatottak - aktivisták, politikacsinálók, szakértők - úgyis megmondják, hogy az adott helyzetben hogyan kell az IPCC jelentést érteni, és mit kell tenni.
  
**A fentiek közül egyik meggyőződése, tenniakarása és irányultsága sem belső forrásból fakad, hanem másokra** - akiket tekintélynek tart - **vezethető vissza**. 
  
Nem tévedek nagyot, ha azt állítom: **az egyik is, és a másik is vallásos meggyőződésre alapozza a véleményét és tetteit**. 
  
Nem tudom, hogy inkább nevetséges vagy sajnálni való, ha közülük az egyik lenézi a másikat, és a saját meggyőződését jobbnak, igaz hitre/tudományra alapulónak, megalapozottabbnak tartja a másikénál.
</details>

###  2024.07.12.

<details> <summary> Brexit. Brit konzervatív politika. Nigel Farage. </summary>
&nbsp;
  
Ezt a témát nem könnyű egy-két bekezdésből álló posztokra felbontani. Írok hát picit több gondolatot egymás után, hátha a végén úgy látja majd az olvasó, hogy volt valami értelme...
<ul>
<li> <b>Nigel Farage már legalább 1999-től aktívan kampányolt azért, hogy az Egyesült Királyság elhagyja az EU-t</b>; az ügy legnagyobb szószólója volt.</li>
<li> Az EU-ból való kilépés gondolata 2015-re jelentős társadalmi támogatásnak örvendett, főleg Angliában, amikor az akkor hivatalban levő <b>David Cameron konzervatív párti miniszterelnök</b> többek között <b>azzal kampányolt, hogy </b> ha többséget szerez új kormánya megalakításához a parlamenti választáson, akkor <b>lehetővé teszi népszavazás megtartását az EU-ból való kilépésről (Brexit)</b>. Megkapta a többséget. Állta a szavát.</li>
<li> 2016-ban, amikor a Brexit-referendumot tartották, a brit Konzervatív Párt krémje, köztük <b>Cameron miniszterelnök - bár az ő pártjuk volt kormányon és tette lehetővé a referendum megtartását - nem akarta a kilépést, és kampányolt a bennmaradás mellett</b>.</li>
<li> <b>Ennek ellenére a szavazók többsége a kilépés mellett döntött</b> (Nigel Farage mellett Boris Johnson konzervatív politikus, London volt főpolgármestere, későbbi miniszterelnök nevét szeretném itt említeni, mint akik a kilépés mellett tették le a voksukat és kampányoltak.)</li>
<li> Ezután a kormányzó konzervatív pártiak jelentős részt egy ideig, úgy tűnik, keresték a lehetőségét annak, hogy valahogy visszacsinálják ezt az eredményt (David Cameron után a korábban szintén a bennmaradás mellett kampányoló Theresa Mayt választották miniszterelnöknek), majd <b>kénytelen-kelletlen, elkezdtek úgy tenni, mintha a Brexit megvalósításán dolgozának</b>. </li>
<li> <b>Közben teltek az évek.</b></li>
<li> 2019-et írunk. Az időközben már lemondott May utódja, <b>Boris Johnson</b> konzervatív párti miniszterelnök <b>2019-ben azt ígérte, megvalósítja a brexitet</b>. Ő a konzervatív pártnak a brexit mellett kampányoló részéhez tartozott, így lehetett hinni, hogy hisz is benne és talán végre (3 évvel a referendum után) meg is valósítja.</li>
<li> <b>Viszont Johnson elképzeléseit a saját pártjából is akadályozták</b>, emellett a konzervatív pártnak nem volt többsége a parlamentben, így néhány kisebb párthoz tartozó képviselő szavazatára mindig szükségük volt törvények elfogadásához, a határozathozatalhoz.</li>
<li> <b>Mivel az akkori parlamenti erőviszonyok mellett nem tudtak mozdulni se előre, se hátra, végül előrehozott választásokban egyeztek meg.</b> </li>
<li> <b>Ismét színre lép Nigel Farage, aki</b> aggódott azért, hogy a nagynehezen elért Brexit-döntést akár vissza is csinálhatják, ha Johnsonék vereséget szenvednek, így <b>úgy keverte a kártyákat, hogy maximalizálja a Konzervatív Párt esélyeit</b>. Ezen a választáson <b>a Konzervatív Párt kényelmes többséghez jutott, nem kis részben Nigel Farage és az általa vezetett Brexit Párt választási kampányban tett lépéseinek</b>. (A lényeg egyszerűen, közelítve ez: abban a körzetben indulatak el, ahol az indulásuk növelte a konzervatív párti jelölt esélyeit, ahol viszont az indulásuk a konzervatív párti jelöltet gyengítette volna, pl. mert inkább tőle vitt volna el szavazatokat, ott visszaléptek.)</li>
<li> <b>Boris Johnson tehát megkapta a kellő mandátumot, meg tudta csinálni a Brexitet.</b> Nem örült mindenki egyöntetűen annak, ahogy sikerült megcsinálnia, de tény, hogy megcsinálták, megkötötték a szerződést, az Egyesület Királyság kilépett az EU-ból. </li>
<li> Jött a covid. A kormányzás közben különféle turbulenciák (és befolyásos párttársai jelentős részének ellene történő szervezkedése) <b>lemondásra kényszerítették Johnsont</b>. </li>
<li> Helyette előbb Liz Truss jött, aki nagyon rövid idő után - elődjéhez hasonló okokból - szintén lemondásra kényszerült, majd jött Rishi Sunak. Nem figyeltem közelről ebben az időben a brit politikát, de <b>talán a "kormányzati szenvedés" a legjobb kifejezés, amit lehet használni arra, ami következett</b>.</li>
<li> Nem tudom, mire gondolhattak, mire nem a Konzervatív Pártban a 2024-es választásra készülve, de a közvéleménykutatások alakulása alapján körülbelül az lett volna a legesélyesebb reménységük, hogy a szavazóik nagy része kénytelen-kelletlen ismét leszavaz majd rájuk, és bár a Munkáspárt nyert volna így is, az akkori konzervatív párti képviselőik nagy része beülhetett volna a - nehéz időkben egyébként is jóval kényelmesebb - ellenzéki padsorokba.</li>
<li> Viszont <b>Nigel Farage ismét a színre lépett</b>. Azt mondta, hogy a Munkáspárt győzelme - bár véleménye szerint nem lesz megérdemelt - már borítékolható, viszont <b>a Konzervatív Párt már alkalmatlan a szerepe betöltésére, nem hogy hiteles kormánypárt, hanem hiteles ellenzék se tud lenni</b>: nem hisznek ők már igazából semmiben, nem tudják már képviselni azokat a régi konzervatív értékeket, mint "család, közösség és ország", amiben Farage is hisz, és amiben az ország polgárainak többsége szerinte szintén hisz. Nem ésszerű már tőlük remélni a megújulást, kaptak rengeteg esélyt, és megmutatták, hogy alkalmatlanok a teljesítésre, és a megújulásra is; úgy tűnik, hogy a párt annyira tönkrement, hogy inkább további belharcok várhatók, mozdulni továbbra se tudnak majd jó irányba. </li>
<li> Farage hozzátette még, hogy nem azért harcolt annyit az ország függetlenségének a visszanyeréséért, hogy utána Londonban elbaltázzák az előttük álló lehetőségeket. Ha már egyszer Brüsszeltől visszakapták az önkormányzás jogát, ideje lenne azt rendesen csinálni... </li>
<li> Tehát Farage és csapata, ezúttal már új, <b>Reform párt</b> néven, elindult a választáson, ahány körzetben csak tudtak, mindenki más, így a Konzervatív Párt ellenében is. <b>A meghirdetett cél az volt, hogy többmillió szavazatot szerezzenek, és hídfőállást alakíthassanak ki a parlamentben, amely igazi hiteles ellenzéke lesz majd a munkáspárti kormánynak, majd 2029-re egy országos mozgalmat szervezzenek a ottani politika működésének valódi változása érdekében</b>.</li>
<li> Az eredmény most mindenesetre az lett, hogy több mint 4 millió szavazatot kaptak, ami a választási rendszer és a szavazatok eloszlása miatt 5 mandátumra lett nekik elég a parlamentben. (Összehasonlítás: Munkáspárt 9.7M szavazat : 411 mandátum, Konzervatív Párt 6.8M szavazat : 121 mandátum, Liberális Demokrata Párt 3.5M szavazat : 72 mandátum - bár igazságtalannak tűnhet a sok szavazathoz képest a pusztán 5 mandátum, de úgy tűnik, sokkal jobbra nem is számítottak, ismerték ők a választási rendszert is, és azt is, hogy az ő szavazóik hogyan oszlanak meg az egyes körzetek között.)</li>
<li> Nigel Farage, úgy tűnik, elégedett lehet. A meghirdetett célját elérte, ezúttal is, hasonlóan az Egyesült Királyság EU-ból való kiléptetéséhez, amit szintén kitűzött, és amit - bár hosszabb időre volt szükség hozzá - korábban szintén elért. Hogy sikerül-e a 2029-ra meghirdetett céljait is elérnie, <b>hogy lesz-e és ha igen, milyen konzervatív politizálás az Egyesült Királyságban 2029-ben, e sorok írásakor még bőven a jövő zenéje</b>b. Mindenesetre érdekes lesz majd figyelni.</li>
</ul>

[petersonfarage1]: https://www.youtube.com/watch?v=al0yjeXj8d4 ""
[Ezen a videón][petersonfarage1] Jordan Peterson interjúvolja meg Farage-t, amiben jól érthetően elmond sokmindent abból és azzal kapcsolatban, amit fentebb írtam.
</details>

###  2024.06.28.

<details> <summary> Hány nő legyen az Európai Bizottságban... vagy más vezető testületekben? </summary>
&nbsp;
  
Ursula von der Leyen 5 évvel ezelőtt bejelentette, hogy az általa vezetett európai bizottságban ugyanannyi nő lesz, mint férfi. És, amennyire tudom, keresztül is vitte. Vannak, akik ezért éjjenezték, vannak, akik bírálták. Attól még így lett.
  
**Na, de mennyi lenne a jó? Hány nő legyen ilyen helyeken? Miért épp 50%? Miért ne mindjárt 60% vagy 70%? Vagy miért nem elegendő a 30% vagy 40%?**
  
Kezdem ezzel: nem tudom a választ. Viszont nem is érdekel túlzottan, mert **ez így egy rossz kérdés**, és az erre szánt figyelem elvesztegetett energiával jár.
  
Röviden. Ha múlik ***valami is*** azon, kik vannak egy vezető testületben... ha valami lényeges dolog jobb vagy rosszabb lesz annak függvényében, hogy mennyire jó képességű tagokból áll egy vezetés... akkor arra volna jó törekednünk, hogy **a legjobb képességű embereket válasszuk meg oda... akiktől a legjobb döntéseket, a legjobb kiállást stb. remélhetjük...** legyenek akár férfiak, akár nők. 
  
Nem tudom, kik lennének a legjobb európai biztosok képességeik alapján, így azt se tudom, hány % lenne köztük a nő, de ha a jelöltek nemére fókuszálunk, valószínűleg sosem tudjuk meg...
  
**Akik azt mondják, hogy egy jobb képességű jelölt helyett egy kevésbé jó képességűt kell választani a neme miatt... nem szexisták ők?**
</details>

###  2024.06.14. 
<details> <summary> A szlovákiai EP választás eredménye úgy nagyjából szerintem tükrözi a közakaratot - I. </summary>
&nbsp;
  
**Nem jutott be a Magyar Szövetség.** 
      
Már egy ideje az az érzésem, hogy **ezt a szlovákiai magyar parlamenti képviselet dolgot nem kellene erőltetni**. A dolog nem olyan egyszerű, hogy az itteni magyar politikusok alkalmatlanok/rosszul kampányoltak, illetve ha majd helyettük alkalmasabbakat választanak/jobban fognak kampányolni, akkor meglesz. **Nem biztos, hogy volt/van reális esélyük.** 
  
Szét tudnám írni, és könnyen lehet, hogy valamikor a jövőben egy pénteki napon szét fogom, de a lényeg ez: sok, magát magyarnak tartó embernek más prioritásai vannak. **Három példa illusztrációnak**: 
<ul>
  <li>"háború" vagy "béke" / "USA-párti" vagy "USA-ellenes" beállítottság</li>
  <li>a világra és a társadalomra a kereszténység és nemzetállamok lencséjén vagy modern ideológiák és a globalizmus lencséjén keresztül tekintünk</li>
  <li> nehéz helyzetben levők esetén a szociális politika</li>
</ul>
  
**Úgy látom, nagyon valószínű, hogy nincs elegendő kereslet jelenleg egy magyar parlamenti képviseletre. Ha pl. a fenti kérdésekben nem foglal állást ez a párt, akkor azt kockáztatja, hogy senki se szívesen szavaz rá. Ha állást foglal, akkor azok nagy része, akik pl. a fenti kérdésekben más álláspontra helyezkednek, nem fog szavazni rá. Lehet, hogy bárhogy foglalnak állást, nem lesz meg az 5%.** Nem tudom mennyire érthető, de most nem akarok hosszan írni. 
  
Nem azt mondom, hogy ne próbálják meg, ha reális igényt látnak majd a jövőben, de a jelenlegi helyzetben másra helyezhetnék a hangsúlyt.
</details>


### Beszélgetés fontos dolgokról. Te hogyan gondolod?
Ha esetleg az Olvasó a fenti cikk valamely gondolatával kapcsolatban megosztana velem valamit (ellenvetést, észrevételt, kiegészítést), megteheti emailben a meritamas (ide a megszokott jel jön) meritamas.net címre. Nyitott vagyok az építő jellegű, mély eszmecserére.
Türelmet kérek, mert hosszabb ideig is eltarthat válaszolnom. *Ne gondolkozzunk sokat olyan dolgokon, amelyek egy-két hónap, esetleg év múlva nem lesznek fontosak – az ilyen dolgok ugyanis már ma sem azok.*

### Miért a github?
Mert egyszerre teljesíti a következő feltételeket:<ul>
<li>nyilvánosan elérhető cikkek készíthetők</li>
<li>(legjobb tudomásom szerint) nincs cenzúra</li>
<li>az írások formázhatók</li>
<li>nyomon követhető, mikor mit írtam (melyik szövegrész mikor került be/volt törölve)</li>
<li>a dátumok bizonyító erejűek</li>
</ul>
